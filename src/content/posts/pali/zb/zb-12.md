---
title: 中部12经：狮吼大经
pubDate: 2026-01-11

categories: ['巴利三藏']
tags: [中部]
draft: false
---
我是这样听闻：一时，世尊住在毗舍离城外，在另一处森林中。彼时，离车子善星（Sunakkhatta）刚从这部法、律中舍离不久。他在毗舍离的集会中说出这样的话：“沙门乔达摩没有超越常人法的圣智见特殊性。沙门乔达摩所教授的法是凭推论思辨、随观察所得、自我领悟的。而他所教授的法，并不能引导实行者正确地彻底灭尽苦。”

那时，尊者舍利弗在上午穿好衣服，拿起钵和衣，进入毗舍离乞食。尊者舍利弗听到离车子善星在毗舍离的集会中说出这样的话：“沙门乔达摩没有超越常人法的圣智见特殊性。沙门乔达摩所教授的法是凭推论思辨、随观察所得、自我领悟的。而他所教授的法，并不能引导实行者正确地彻底灭尽苦。”

于是，尊者舍利弗在毗舍离乞食完毕，饭后回到世尊所在之处；走近后，向世尊行礼，然后坐在一旁。坐在一旁的尊者舍利弗对世尊说：“世尊，离车子善星刚从这部法、律中舍离不久。他在毗舍离的集会中说出这样的话：‘沙门乔达摩没有超越常人法的圣智见特殊性。沙门乔达摩所教授的法是凭推论思辨、随观察所得、自我领悟的。而他所教授的法，并不能引导实行者正确地彻底灭尽苦。’”

“舍利弗，这个愚蠢的善星是个愤怒的人。这些话是他在愤怒时说的。舍利弗，愚蠢的善星想说我的坏话，但实际上他是在赞扬如来。舍利弗，他说‘他所教授的法，能引导实行者正确地彻底灭尽苦’，这正是对如来的赞扬。

“舍利弗，这个愚蠢的善星对我就连这些法随顺都没有：‘那位世尊是阿罗汉、正等正觉者、明行具足者、善逝、世间解、无上调御丈夫、天人师、佛陀、世尊。’

“舍利弗，这个愚蠢的善星对我就连这些法随顺都没有：‘那位世尊体验多种神通：他能由一化多，也能由多化一；显现，隐没；穿墙过壁，穿山越石，如同在虚空中一般毫无阻碍；他在大地上出没，如同在水中一般；他在水中行走，如同在大地上一般毫不下沉；他在虚空中盘腿而坐，如同有翅膀的飞鸟一般；他用手抚摸并揉搓日月这两个如此大威力、大神通的物体；他甚至能用身体自在地掌控直到梵天的世界。’

“舍利弗，这个愚蠢的善星对我就连这些法随顺都没有：‘那位世尊以清净、超人、天耳界的元素，能听到两种声音——天上的和人间的，远的和近的。’

“舍利弗，这个愚蠢的善星对我就连这些法随顺都没有：‘那位世尊以心遍知他有情、他人的心：有贪的心，他知道是“有贪的心”；离贪的心，他知道是“离贪的心”；有瞋的心，他知道是“有瞋的心”；离瞋的心，他知道是“离瞋的心”；有痴的心，他知道是“有痴的心”；离痴的心，他知道是“离痴的心”；收摄的心，他知道是“收摄的心”；散乱的心，他知道是“散乱的心”；广大的心，他知道是“广大的心”；不广大的心，他知道是“不广大的心”；有上的心，他知道是“有上的心”；无上的心，他知道是“无上的心”；入定的心，他知道是“入定的心”；未入定的心，他知道是“未入定的心”；解脱的心，他知道是“解脱的心”；未解脱的心，他知道是“未解脱的心”。’

“舍利弗，如来有这十种如来力，凭借这些力量，如来声称公牛处（Asabhaṃ ṭhānaṃ），在集会中发出狮子吼，并转动梵轮。哪十种呢？

“舍利弗，在此，如来如实地了知因缘和非因缘。舍利弗，如来如实地了知因缘和非因缘，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来如实地了知过去、现在、未来业的受持，以及它们因缘上的果报。舍利弗，如来如实地了知过去、现在、未来业的受持，以及它们因缘上的果报，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来如实地了知通往一切处的道。舍利弗，如来如实地了知通往一切处的道，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来如实地了知世间的多种界、各种界。舍利弗，如来如实地了知世间的多种界、各种界，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来如实地了知众生的各种意乐。舍利弗，如来如实地了知众生的各种意乐，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来如实地了知他有情、他人的根器的优劣。舍利弗，如来如实地了知他有情、他人的根器的优劣，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来如实地了知禅那、解脱、定、等至的染污、清净和出离。舍利弗，如来如实地了知禅那、解脱、定、等至的染污、清净和出离，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来忆念多种宿世住处，即：一生、二生、三生、四生、五生、十生、二十生、三十生、四十生、五十生、一百生、一千生、十万生，以及无数个世界的成劫、无数个世界的坏劫、无数个世界的成坏劫——‘我在那里曾是某名、某姓、某色、某食、体验某苦乐、有某寿命，我从那里死后，生于那里；我在那里也曾是某名、某姓、某色、某食、体验某苦乐、有某寿命，我从那里死后，生于此地。’他如此忆念多种宿世住处，有特征、有细节。舍利弗，如来忆念多种宿世住处，即：一生、二生……（略）……他如此忆念多种宿世住处，有特征、有细节，这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来以清净、超人、天眼，能看见众生死亡、投生，卑劣、高贵，美貌、丑陋，善趣、恶趣，并如实地了知众生随业而行：‘这些尊贵的众生，由于身行恶、语行恶、意行恶，诽谤圣者，持邪见，依邪见而受持业，他们身坏命终后，投生到无福处、恶趣、堕处、地狱。而这些尊贵的众生，由于身行善、语行善、意行善，不诽谤圣者，持正见，依正见而受持业，他们身坏命终后，投生到善趣、天界。’他如此以清净、超人、天眼，能看见众生死亡、投生，卑劣、高贵，美貌、丑陋，善趣、恶趣，并如实地了知众生随业而行：‘这些尊贵的众生，由于身行恶、语行恶、意行恶，诽谤圣者，持邪见，依邪见而受持业，他们身坏命终后，投生到无福处、恶趣、堕处、地狱。而这些尊贵的众生，由于身行善、语行善、意行善，不诽谤圣者，持正见，依正见而受持业，他们身坏命终后，投生到善趣、天界。’他如此以清净、超人、天眼，能看见众生死亡、投生，卑劣、高贵，美貌、丑陋，善趣、恶趣，并如实地了知众生随业而行。这便是如来的如来力，依此力量，如来声称公牛处，在集会中发出狮子吼，转动梵轮。

“再者，舍利弗，如来通过漏尽，在现世中，亲自证知、作证、安住于无漏的心解脱、慧解脱。舍利弗，如来通过漏尽，在现世中，亲自证知、作证、安住于无漏的心解脱、慧解脱，这便是如来的如来力，依此力量，如来声称公牛处，在集会中发出狮子吼，转动梵轮。

“舍利弗，这便是如来的十种如来力，凭借这些力量，如来声称公牛处，在集会中发出狮子吼，转动梵轮。

“舍利弗，如果有人这样知道我、这样看见我，却又说：‘沙门乔达摩没有超越常人法的圣智见特殊性；沙门乔达摩所教授的法是凭推论思辨、随观察所得、自我领悟的’，那么，舍利弗，他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。舍利弗，就像一个具足戒、具足定、具足慧的比丘，在现世中能证得涅槃一样，舍利弗，我说的也是如此。他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。

“舍利弗，如来有这四种无畏，凭借这些无畏，如来声称公牛处，在集会中发出狮子吼，转动梵轮。哪四种呢？

“‘我宣称是正等正觉者，这些法却没有被我正等正觉。’舍利弗，我没有看见在世间有沙门、婆罗门、天神、魔罗、梵天，或任何其他人，能依法就此责难我。舍利弗，由于我没有看见这种迹象，我住于安稳、无畏、无畏惧。

“‘我宣称是漏尽者，这些漏却没有被我灭尽。’舍利弗，我没有看见在世间有沙门、婆罗门、天神、魔罗、梵天，或任何其他人，能依法就此责难我。舍利弗，由于我没有看见这种迹象，我住于安稳、无畏、无畏惧。

“‘我所宣称的那些障碍法，如果去实行，并不能构成障碍。’舍利弗，我没有看见在世间有沙门、婆罗门、天神、魔罗、梵天，或任何其他人，能依法就此责难我。舍利弗，由于我没有看见这种迹象，我住于安稳、无畏、无畏惧。

“‘我所教授的法，并不能引导实行者正确地彻底灭尽苦。’舍利弗，我没有看见在世间有沙门、婆罗门、天神、魔罗、梵天，或任何其他人，能依法就此责难我。舍利弗，由于我没有看见这种迹象，我住于安稳、无畏、无畏惧。

“舍利弗，这便是如来的四种无畏，凭借这些无畏，如来声称公牛处，在集会中发出狮子吼，转动梵轮。

“舍利弗，如果有人这样知道我、这样看见我，却又说：‘沙门乔达摩没有超越常人法的圣智见特殊性；沙门乔达摩所教授的法是凭推论思辨、随观察所得、自我领悟的’，那么，舍利弗，他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。舍利弗，就像一个具足戒、具足定、具足慧的比丘，在现世中能证得涅槃一样，舍利弗，我说的也是如此。他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。

“舍利弗，有这八种集会。哪八种呢？刹帝利集会、婆罗门集会、居士集会、沙门集会、四大王天集会、三十三天集会、魔罗集会、梵天集会——舍利弗，这便是八种集会。舍利弗，凭借这四种无畏，如来进入并深入这八种集会。舍利弗，我曾进入过无数百次的刹帝利集会。在那里，我曾坐过、谈过、辩论过。舍利弗，我没有看见在那里有什么恐惧或胆怯能袭击我。舍利弗，由于我没有看见这种迹象，我住于安稳、无畏、无畏惧。

“舍利弗，我曾进入过无数百次的婆罗门集会……（略）……居士集会……沙门集会……四大王天集会……三十三天集会……魔罗集会……梵天集会。在那里，我曾坐过、谈过、辩论过。舍利弗，我没有看见在那里有什么恐惧或胆怯能袭击我。舍利弗，由于我没有看见这种迹象，我住于安稳、无畏、无畏惧。

“舍利弗，如果有人这样知道我、这样看见我，却又说：‘沙门乔达摩没有超越常人法的圣智见特殊性；沙门乔达摩所教授的法是凭推论思辨、随观察所得、自我领悟的’，那么，舍利弗，他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。舍利弗，就像一个具足戒、具足定、具足慧的比丘，在现世中能证得涅槃一样，舍利弗，我说的也是如此。他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。

“舍利弗，有这四种生处。哪四种呢？卵生、胎生、湿生、化生。舍利弗，什么是卵生呢？舍利弗，那些从卵壳中孵化而生的众生，这便称为卵生。舍利弗，什么是胎生呢？舍利弗，那些从胎囊中出生而生的众生，这便称为胎生。舍利弗，什么是湿生呢？舍利弗，那些在腐烂的鱼、腐烂的尸体、腐烂的糊状物中，或在潮湿的地方、粪堆中出生的众生，这便称为湿生。舍利弗，什么是化生呢？天神、地狱众生、某些人、某些堕落众生，这便称为化生。舍利弗，这便是四种生处。

“舍利弗，如果有人这样知道我、这样看见我，却又说：‘沙门乔达摩没有超越常人法的圣智见特殊性；沙门乔达摩所教授的法是凭推论思辨、随观察所得、自我领悟的’，那么，舍利弗，他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。舍利弗，就像一个具足戒、具足定、具足慧的比丘，在现世中能证得涅槃一样，舍利弗，我说的也是如此。他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。

“舍利弗，有这五种趣。哪五种呢？地狱、畜生道、饿鬼界、人、天神。舍利弗，我了知地狱，了知通往地狱的道路，了知通往地狱的行道；以及众生如何行道，身坏命终后，投生到无福处、恶趣、堕处、地狱，我也了知。舍利弗，我了知畜生道，了知通往畜生道的道路，了知通往畜生道的行道；以及众生如何行道，身坏命终后，投生到畜生道，我也了知。舍利弗，我了知饿鬼界，了知通往饿鬼界的道路，了知通往饿鬼界的行道；以及众生如何行道，身坏命终后，投生到饿鬼界，我也了知。舍利弗，我了知人，了知通往人道的道路，了知通往人道的行道；以及众生如何行道，身坏命终后，投生到人道，我也了知。舍利弗，我了知天神，了知通往天界的道路，了知通往天界的行道；以及众生如何行道，身坏命终后，投生到善趣、天界，我也了知。舍利弗，我了知涅槃，了知通往涅槃的道路，了知通往涅槃的行道；以及众生如何行道，通过漏尽，在现世中，亲自证知、作证、安住于无漏的心解脱、慧解脱，我也了知。

“舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到无福处、恶趣、堕处、地狱。过了一段时间，我以清净、超人、天眼看见他身坏命终后，投生到无福处、恶趣、堕处、地狱，正在体验极端的、剧烈的、痛苦的感受。舍利弗，就像一个超过一人深的炭坑，充满燃烧殆尽、无烟的炭。那时，一个被热气困扰、疲惫、口渴的行人，走在一条独行道上，朝着那个炭坑走去。一个有眼光的人看到他，会这样说：‘这位先生如此行道，如此行动，已走上那条道路，以至于他将走到这个炭坑。’过了一段时间，他看到他掉进了那个炭坑，正在体验极端的、剧烈的、痛苦的感受。同样地，舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到无福处、恶趣、堕处、地狱。过了一段时间，我以清净、超人、天眼看见他身坏命终后，投生到无福处、恶趣、堕处、地狱，正在体验极端的、剧烈的、痛苦的感受。

“舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到畜生道。过了一段时间，我以清净、超人、天眼看见他身坏命终后，投生到畜生道，正在体验痛苦的、剧烈的、严酷的感受。舍利弗，就像一个超过一人深的粪坑，充满粪便。那时，一个被热气困扰、疲惫、口渴的行人，走在一条独行道上，朝着那个粪坑走去。一个有眼光的人看到他，会这样说：‘这位先生如此行道，如此行动，已走上那条道路，以至于他将走到这个粪坑。’过了一段时间，他看到他掉进了那个粪坑，正在体验痛苦的、剧烈的、严酷的感受。同样地，舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到畜生道。过了一段时间，我以清净、超人、天眼看见他身坏命终后，投生到畜生道，正在体验痛苦的、剧烈的、严酷的感受。

“舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到饿鬼界。过了一段时间，我以清净、超人、天眼看见他身坏命终后，投生到饿鬼界，正在体验多苦的感受。舍利弗，就像一棵树长在不平的地面上，叶子稀疏，阴影斑驳。那时，一个被热气困扰、疲惫、口渴的行人，走在一条独行道上，朝着那棵树走去。一个有眼光的人看到他，会这样说：‘这位先生如此行道，如此行动，已走上那条道路，以至于他将走到这棵树。’过了一段时间，他看到他坐在或躺在那棵树的阴影下，正在体验多苦的感受。同样地，舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到饿鬼界。过了一段时间，我以清净、超人、天眼看见他身坏命终后，投生到饿鬼界，正在体验多苦的感受。

“舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到人道。过了一段时间，我以清净、超人、天眼看见他身坏命终后，投生到人道，正在体验多乐的感受。舍利弗，就像一棵树长在平坦的地面上，叶子茂密，阴影浓密。那时，一个被热气困扰、疲惫、口渴的行人，走在一条独行道上，朝着那棵树走去。一个有眼光的人看到他，会这样说：‘这位先生如此行道，如此行动，已走上那条道路，以至于他将走到这棵树。’过了一段时间，他看到他坐在或躺在那棵树的阴影下，正在体验多乐的感受。同样地，舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到人道。过了一段时间，我以清净、超人、天眼看见他身坏命终后，投生到人道，正在体验多乐的感受。

“舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到善趣、天界。过了一段时间，我以清净、超人、天眼看见他身坏命终后，投生到善趣、天界，正在体验极乐的感受。舍利弗，就像一座宫殿，那里有粉刷一新、防风、有插闩、有封闭窗户的尖顶屋。那里有铺着地毯、毛毯、毛皮的卧榻，上面铺着上等的迦达利鹿皮，有顶篷，两端有红色枕头。那时，一个被热气困扰、疲惫、口渴的行人，走在一条独行道上，朝着那座宫殿走去。一个有眼光的人看到他，会这样说：‘这位先生如此行道，如此行动，已走上那条道路，以至于他将走到这座宫殿。’过了一段时间，他看到他坐在或躺在那座宫殿、那个尖顶屋、那个卧榻上，正在体验极乐的感受。同样地，舍利弗，在此，我以心遍知某些众生的心：这个众生如此行道，如此行动，已走上那条道路，以至于身坏命终后，将投生到善趣、天界。过了一段时间，我以清净、超人、天眼看见他身坏命终后，投生到善趣、天界，正在体验极乐的感受。

“舍利弗，在此，我以心遍知某些众生的心：这个众生如此行道，如此行动，已走上那条道路，以至于通过漏尽，在现世中，亲自证知、作证、安住于无漏的心解脱、慧解脱。过了一段时间，我看见他通过漏尽，在现世中，亲自证知、作证、安住于无漏的心解脱、慧解脱，正在体验极乐的感受。舍利弗，就像一个池塘，水清澈、甘甜、凉爽、干净、有好的入水处、令人愉悦。附近有茂密的森林。那时，一个被热气困扰、疲惫、口渴的行人，走在一条独行道上，朝着那个池塘走去。一个有眼光的人看到他，会这样说：‘这位先生如此行道，如此行动，已走上那条道路，以至于他将走到这个池塘。’过了一段时间，他看到他进入那个池塘，洗澡、喝水，所有困倦、疲劳、烦热都消退了，然后出来，坐在或躺在那片森林中，正在体验极乐的感受。同样地，舍利弗，在此，我以心遍知某些众生的心：这个众生如此行道，如此行动，已走上那条道路，以至于通过漏尽，在现世中，亲自证知、作证、安住于无漏的心解脱、慧解脱。过了一段时间，我看见他通过漏尽，在现世中，亲自证知、作证、安住于无漏的心解脱、慧解脱，正在体验极乐的感受。舍利弗，这便是五种趣。

“舍利弗，如果有人这样知道我、这样看见我，却又说：‘沙门乔达摩没有超越常人法的圣智见特殊性；沙门乔达摩所教授的法是凭推论思辨、随观察所得、自我领悟的’，那么，舍利弗，他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。舍利弗，就像一个具足戒、具足定、具足慧的比丘，在现世中能证得涅槃一样，舍利弗，我说的也是如此：‘他不舍弃那句话、不舍弃那个心、不舍弃那种见解，就会像被抬进（地狱）一样，投入地狱’。

“舍利弗，我曾修行具足四支的梵行——我曾是苦行者，极端的苦行者；我曾是粗衣者，极端的粗衣者；我曾是厌恶者，极端的厌恶者；我曾是独居者，极端的独居者。舍利弗，我的苦行是这样的：我不穿衣，行为放荡，用手舔食，不接受“请来”，不接受“请停”，不接受他人带来的食物，不接受为我特意准备的食物，不接受受邀的食物。我不从锅口接受（食物），不从碗口接受，不接受两根棍子之间（递来的食物），不接受臼杵之间（递来的食物），不接受正在吃饭的两人之间（递来的食物），不接受孕妇、哺乳期妇女、与男子交往的妇女（递来的食物），不接受有结伴乞食之处（的食物），不接受有苍蝇群聚之处（的食物）；我不吃鱼、肉，不饮酒、麦酒、酸粥；我只从一家接受（食物），只吃一口；或从两家……（略）……从七家接受（食物），只吃七口；我只维持一天饮食，或维持两天饮食……（略）……或维持七天饮食；我如此行持，半个月只吃一次。

“我吃蔬菜，或吃小米，或吃谷物，或吃糠，或吃米水，或吃米粉，或吃草，或吃牛粪，或吃森林里的根茎果实，只吃自然落下的果实。

“我穿麻布，或穿粗麻布，或穿裹尸布，或穿粪扫衣，或穿树皮衣，或穿鹿皮，或穿鹿皮条，或穿草衣，或穿树皮衣，或穿木片衣，或穿毛毯，或穿兽毛毯，或穿猫头鹰的羽毛。我拔除头发和胡须，致力于拔除头发和胡须；我站立，不坐；我蹲踞，致力于蹲踞修行；我睡在带刺的地方，睡在带刺的床上；我日夜在水中浸泡。我如此致力于多种折磨身体、使身体焦灼的修行。舍利弗，这便是我的苦行。

“舍利弗，我的粗衣是这样的：我身上积满了多年未洗的灰尘污垢，结成硬块。舍利弗，就像一根多年未动的柿子树桩，积满了污垢，结成硬块。同样地，舍利弗，我身上积满了多年未洗的灰尘污垢，结成硬块。舍利弗，我不会想：‘唉，我用手擦掉这些灰尘污垢吧，或者让别人用手擦掉这些灰尘污垢吧。’舍利弗，我甚至不会这样想。舍利弗，这便是我的粗衣。

“舍利弗，我的厌恶是这样的：舍利弗，我行走时有觉知，返回时有觉知，甚至对一滴水珠，我都会生起慈悲心——‘我可不要伤害那些陷入困境的小生命。’舍利弗，这便是我的厌恶。

“舍利弗，我的独居是这样的：舍利弗，我进入某片林地居住。当我看到牧牛人、牧羊人、割草人、砍柴人、林务工人时，我便从一片森林跑到另一片森林，从一处密林跑到另一处密林，从一处低地跑到另一处低地，从一处高地跑到另一处高地。为什么呢？为了让他们不要看见我，我也不要看见他们。舍利弗，就像森林中的鹿看到人类时，便从一片森林跑到另一片森林，从一处密林跑到另一处密林，从一处低地跑到另一处低地，从一处高地跑到另一处高地。同样地，舍利弗，当我看到牧牛人、牧羊人、割草人、砍柴人、林务工人时，我便从一片森林跑到另一片森林，从一处密林跑到另一处密林，从一处低地跑到另一处低地，从一处高地跑到另一处高地。为什么呢？为了让他们不要看见我，我也不要看见他们。舍利弗，这便是我的独居。

“舍利弗，我进入那些没有牧牛人、牛群散去、没有看管的牛棚，蹲下身子，吃那些小牛犊、小母牛的粪便。舍利弗，只要我的排泄物没有用尽，我就吃自己的排泄物。舍利弗，这便是我的吃大秽食。

“舍利弗，我进入某片令人毛骨悚然的林地居住。舍利弗，那片令人毛骨悚然的林地的毛骨悚然之处在于：任何尚未离贪的人进入那片林地，大多都会毛骨悚然。舍利弗，我曾在那些寒冷的冬夜、降雪之时，夜晚住在露天，白天住在林地；在夏季的最后一个月，白天住在露天，夜晚住在林地。舍利弗，那时我曾有这首以前未曾听过的、不寻常的偈颂浮现出来：

“‘（他）或热或冷，独自居于怖林中，
裸身，不燃火，那寻求者是牟尼。’

“舍利弗，我在尸陀林中躺卧，头枕着尸骨。舍利弗，村里的顽童们甚至会向我吐痰，向我撒尿，向我撒土，把棍子塞进我的耳洞。舍利弗，但我没有忆起对他们生起过恶念。舍利弗，这便是我的住于舍心。

“舍利弗，如果有人这样知道我、这样看见我，却又说：‘沙门乔达摩没有超越常人法的圣智见特殊性；沙门乔达摩所教授的法是凭推论思辨、随观察所得、自我领悟的’，那么，舍利弗，他不舍弃那句话、不舍弃那个心、不舍弃那种见解，就会像被抬进（地狱）一样，投入地狱。舍利弗，就像一个具足戒、具足定、具足慧的比丘，在现世中能证得涅槃一样，舍利弗，我说的也是如此：‘他不舍弃那句话、不舍弃那个心、不舍弃那种见解，就会像被抬进（地狱）一样，投入地狱’。”
“舍利弗，有些沙门、婆罗门持这样的说法、这样的见解：‘通过食物获得清净’。他们这样说：‘我们靠野枣维生。’他们吃野枣，吃野枣粉，喝野枣水——享用各种野枣制品。舍利弗，我曾只吃一粒野枣维生。舍利弗，那时你可能会想：‘那时的野枣一定很大。’舍利弗，不应这样看待。那时野枣也和现在一样大。舍利弗，我只吃一粒野枣维生时，身体变得极度消瘦。舍利弗，就像八十节或九十节的芦苇杆，我的肢体也因食物极度匮乏而变得如此。舍利弗，就像骆驼的蹄印，我的臀部也因食物极度匮乏而变得如此。舍利弗，就像串珠的线，我的脊椎骨也因食物极度匮乏而凸凹不平。舍利弗，就像老旧房屋的椽子摇摇欲坠，我的肋骨也因食物极度匮乏而摇摇欲坠。舍利弗，就像深井中的水星星点点深陷下去，我的眼球也因食物极度匮乏而深陷在眼眶里。舍利弗，就像苦葫芦未成熟时被风吹日晒而变得干瘪萎缩，我的头皮也因食物极度匮乏而变得干瘪萎缩。舍利弗，那时我摸自己的腹部，却只摸到脊椎骨；摸自己的脊椎骨，却只摸到腹部皮肤。舍利弗，我的腹部皮肤和脊椎骨紧紧贴在一起，就因为食物极度匮乏。舍利弗，那时我想大小便，就因食物极度匮乏而直接扑倒在地。舍利弗，那时我用手按摩自己的身体，以使身体得到舒缓。舍利弗，我用手按摩身体时，那些腐烂的毛发就从身体上脱落，就因为食物极度匮乏。

“舍利弗，有些沙门、婆罗门持这样的说法、这样的见解：‘通过食物获得清净’。他们这样说：‘我们靠绿豆维生……（略）……靠芝麻维生……（略）……靠大米维生。’他们吃大米，吃大米粉，喝大米水——享用各种大米制品。舍利弗，我曾只吃一粒大米维生。舍利弗，那时你可能会想：‘那时的大米一定很大。’舍利弗，不应这样看待。那时大米也和现在一样大。舍利弗，我只吃一粒大米维生时，身体变得极度消瘦。舍利弗，就像八十节或九十节的芦苇杆，我的肢体也因食物极度匮乏而变得如此。舍利弗，就像骆驼的蹄印，我的臀部也因食物极度匮乏而变得如此。舍利弗，就像串珠的线，我的脊椎骨也因食物极度匮乏而凸凹不平。舍利弗，就像老旧房屋的椽子摇摇欲坠，我的肋骨也因食物极度匮乏而摇摇欲坠。舍利弗，就像深井中的水星星点点深陷下去，我的眼球也因食物极度匮乏而深陷在眼眶里。舍利弗，就像苦葫芦未成熟时被风吹日晒而变得干瘪萎缩，我的头皮也因食物极度匮乏而变得干瘪萎缩。舍利弗，那时我摸自己的腹部，却只摸到脊椎骨；摸自己的脊椎骨，却只摸到腹部皮肤。舍利弗，我的腹部皮肤和脊椎骨紧紧贴在一起，就因为食物极度匮乏。舍利弗，那时我想大小便，就因食物极度匮乏而直接扑倒在地。舍利弗，那时我用手按摩自己的身体，以使身体得到舒缓。舍利弗，我用手按摩身体时，那些腐烂的毛发就从身体上脱落，就因为食物极度匮乏。

“舍利弗，即便通过那样的姿势，那样的行道，那样的苦行，我也没有获得超越常人法的圣智见特殊性。这是为什么呢？因为我没有证得圣慧，而这种圣慧是殊胜的、能引导（众生）出离的、能引导实行者正确地彻底灭尽苦的。

“舍利弗，有些沙门、婆罗门持这样的说法、这样的见解：‘通过轮回获得清净’。舍利弗，我曾长久以来没有经历过轮回的地方，除了净居天，是没有的。舍利弗，如果我曾轮回在净居天，我就不会再回到这个世界了。

“舍利弗，有些沙门、婆罗门持这样的说法、这样的见解：‘通过投生获得清净’。舍利弗，我曾长久以来没有投生过的地方，除了净居天，是没有的。舍利弗，如果我曾投生在净居天，我就不会再回到这个世界了。

“舍利弗，有些沙门、婆罗门持这样的说法、这样的见解：‘通过住处获得清净’。舍利弗，我曾长久以来没有住过的地方，除了净居天，是没有的。舍利弗，如果我曾住在净居天，我就不会再回到这个世界了。

“舍利弗，有些沙门、婆罗门持这样的说法、这样的见解：‘通过祭祀获得清净’。舍利弗，我曾长久以来没有祭祀过的地方，是没有的，而且还是作为受灌顶的刹帝利国王或大富的婆罗门进行祭祀。

“舍利弗，有些沙门、婆罗门持这样的说法、这样的见解：‘通过事火获得清净’。舍利弗，我曾长久以来没有事奉过火的地方，是没有的，而且还是作为受灌顶的刹帝利国王或大富的婆罗门进行事火。

“舍利弗，有些沙门、婆罗门持这样的说法、这样的见解：‘当一个人年轻、青春、头发乌黑、具足青春的福报、处于生命初期时，他具足极致的智慧和敏锐。而当一个人年老、衰老、年迈、走过了一段路、达到了生命的尽头，八十岁或九十岁，或百岁高龄时，他便会失去那样的智慧和敏锐。’舍利弗，不应这样看待。舍利弗，我现在年老、衰老、年迈、走过了一段路、达到了生命的尽头，我已八十岁了。舍利弗，假如我有四位弟子，他们寿命百岁，能活一百年，具足极致的念、行、毅力，具足极致的智慧和敏锐。舍利弗，就像一位训练有素、技艺高超、惯于射击、能轻松毫不费力地斜射穿透棕榈树荫的强弓手，他们也同样具足极致的念、极致的行、极致的毅力，具足极致的智慧和敏锐。如果他们就四念处不断地向我提问，我被问及后便会一一为他们解释，他们也会记住我的解释，并且不会第二次再问我。除了吃喝嚼尝，除了大小便，除了睡眠和消除疲劳，舍利弗，如来的法教是不会穷尽的，如来的法句文义是不会穷尽的，如来的问答才智是不会穷尽的。然后，我那四位寿命百岁、能活一百年的弟子在一百年后死去。舍利弗，即使你们用床榻抬着我，如来的智慧和敏锐也不会有任何改变。舍利弗，如果有人正确地说：‘一位没有迷惑的众生已出现在世间，为了许多人的利益，为了许多人的安乐，出于对世间的悲悯，为了天人和人类的利益、益处、安乐’，那么他就是正确地说我：‘一位没有迷惑的众生已出现在世间，为了许多人的利益，为了许多人的安乐，出于对世间的悲悯，为了天人和人类的利益、益处、安乐’。”

彼时，尊者那伽萨马洛站在世尊背后，为世尊扇风。于是尊者那伽萨马洛对世尊说：“世尊，真是稀有！世尊，真是奇妙！世尊，我听了这部法门，汗毛都竖起来了。世尊，这部法门叫什么名字呢？”“那伽萨马洛，因此，你应把这部法门记作‘毛骨悚然之法门’。”

世尊如是说。尊者那伽萨马洛心满意足，欢喜世尊所说。

狮子吼大经第二经终。  
巴利语经文  
MN.12/(2) Mahāsīhanādasuttaṃ  
　　 146. Evaṃ me sutaṃ– ekaṃ samayaṃ bhagavā vesāliyaṃ viharati bahinagare aparapure vanasaṇḍe. Tena kho pana samayena sunakkhatto licchaviputto acirapakkanto hoti imasmā dhammavinayā. So vesāliyaṃ parisati evaṃ vācaṃ bhāsati– “natthi samaṇassa gotamassa uttari manussadhammā alamariyañāṇadassanaviseso. Takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānaṃ. Yassa ca khvāssa atthāya dhammo desito so niyyāti takkarassa sammā dukkhakkhayāyā”ti.  
　　 Atha kho āyasmā sāriputto pubbaṇhasamayaṃ nivāsetvā pattacīvaramādāya vesāliṃ piṇḍāya pāvisi. Assosi kho āyasmā sāriputto sunakkhattassa licchaviputtassa vesāliyaṃ parisati evaṃ vācaṃ bhāsamānassa– “natthi samaṇassa gotamassa uttarimanussadhammā alamariyañāṇadassanaviseso. Takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānaṃ. Yassa ca khvāssa atthāya dhammo desito so niyyāti takkarassa sammā dukkhakkhayāyā”ti.  
　　 Atha kho āyasmā sāriputto vesāliyaṃ piṇḍāya caritvā pacchābhattaṃ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā sāriputto bhagavantaṃ etadavoca– “sunakkhatto, bhante, licchaviputto acirapakkanto imasmā dhammavinayā. So vesāliyaṃ parisati evaṃ vācaṃ bhāsati– ‘natthi samaṇassa gotamassa uttarimanussadhammā alamariyañāṇadassanaviseso. Takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānaṃ. Yassa ca khvāssa atthāya dhammo desito so niyyāti takkarassa sammā dukkhakkhayāyā’”ti.  
　　 147. “Kodhano heso, sāriputta, sunakkhatto moghapuriso. Kodhā ca panassa esā vācā bhāsitā. ‘Avaṇṇaṃ bhāsissāmī’ti kho, sāriputta, sunakkhatto moghapuriso vaṇṇaṃyeva tathāgatassa bhāsati Vaṇṇo heso, sāriputta, tathāgatassa yo evaṃ vadeyya– ‘yassa ca khvāssa atthāya dhammo desito so niyyāti takkarassa sammā dukkhakkhayāyā’ti.  
　　 “Ayampi hi nāma, sāriputta, sunakkhattassa moghapurisassa mayi dhammanvayo na bhavissati– ‘itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi, satthā devamanussānaṃ, buddho bhagavā’ti.  
　　 “Ayampi hi nāma, sāriputta, sunakkhattassa moghapurisassa mayi dhammanvayo na bhavissati– ‘itipi so bhagavā anekavihitaṃ iddhividhaṃ paccanubhoti– ekopi hutvā bahudhā hoti, bahudhāpi hutvā eko hoti; āvibhāvaṃ, tirobhāvaṃ; tirokuṭṭaṃ tiropākāraṃ tiropabbataṃ asajjamāno gacchati, seyyathāpi ākāse; pathaviyāpi ummujjanimujjaṃ karoti, seyyathāpi udake; udakepi abhijjamāno gacchati, seyyathāpi pathaviyaṃ; ākāsepi pallaṅkena kamati, seyyathāpi pakkhī sakuṇo; imepi candimasūriye evaṃmahiddhike evaṃmahānubhāve pāṇinā parimasati parimajjati; yāva brahmalokāpi kāyena vasaṃ vattetī’ti.  
　　 “Ayampi hi nāma, sāriputta, sunakkhattassa moghapurisassa mayi dhammanvayo na bhavissati– ‘itipi so bhagavā dibbāya sotadhātuyā visuddhāya atikkantamānusikāya ubho sadde suṇāti– dibbe ca mānuse ca, ye dūre santike cā’ti.  
　　 “Ayampi hi nāma, sāriputta, sunakkhattassa moghapurisassa mayi dhammanvayo na bhavissati– ‘itipi so bhagavā parasattānaṃ parapuggalānaṃ cetasā ceto paricca pajānāti– sarāgaṃ vā cittaṃ sarāgaṃ cittanti pajānāti, vītarāgaṃ vā cittaṃ vītarāgaṃ cittanti pajānāti; sadosaṃ vā cittaṃ sadosaṃ cittanti pajānāti, vītadosaṃ vā cittaṃ vītadosaṃ cittanti pajānāti; samohaṃ vā cittaṃ samohaṃ cittanti pajānāti, vītamohaṃ vā cittaṃ vītamohaṃ cittanti pajānāti; saṃkhittaṃ vā cittaṃ saṃkhittaṃ cittanti pajānāti vikkhittaṃ vā cittaṃ vikkhittaṃ cittanti pajānāti; mahaggataṃ vā cittaṃ mahaggataṃ cittanti pajānāti, amahaggataṃ vā cittaṃ amahaggataṃ cittanti pajānāti; sa-uttaraṃ vā cittaṃ sa-uttaraṃ cittanti pajānāti, anuttaraṃ vā cittaṃ anuttaraṃ cittanti pajānāti; samāhitaṃ vā cittaṃ samāhitaṃ cittanti pajānāti, asamāhitaṃ vā cittaṃ asamāhitaṃ cittanti pajānāti; vimuttaṃ vā cittaṃ vimuttaṃ cittanti pajānāti, avimuttaṃ vā cittaṃ avimuttaṃ cittanti pajānātī’ti.  
　　 148. “Dasa kho panimāni, sāriputta, tathāgatassa tathāgatabalāni yehi balehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. Katamāni dasa?  
　　 “Idha, sāriputta, tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Yampi, sāriputta, tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti. Yampi, sāriputta, tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato sabbatthagāminiṃ paṭipadaṃ yathābhūtaṃ pajānāti. Yampi sāriputta, tathāgato sabbatthagāminiṃ paṭipadaṃ yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato anekadhātunānādhātulokaṃ yathābhūtaṃ pajānāti. Yampi, sāriputta, tathāgato anekadhātunānādhātulokaṃ yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato sattānaṃ nānādhimuttikataṃ yathābhūtaṃ pajānāti. Yampi, sāriputta, tathāgato sattānaṃ nānādhimuttikataṃ yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti. Yampi, sāriputta, tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti. Yampi, sāriputta, tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato anekavihitaṃ pubbenivāsaṃ anussarati, seyyathidaṃ– ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe– ‘amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno’ti. Iti sākāraṃ sa-uddesaṃ anekavihitaṃ pubbenivāsaṃ anussarati. Yampi, sāriputta, tathāgato anekavihitaṃ pubbenivāsaṃ anussarati, seyyathidaṃ– ekampi jātiṃ dvepi jātiyo …pe… iti sākāraṃ sa-uddesaṃ anekavihitaṃ pubbenivāsaṃ anussarati, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti– ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā, te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā. Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ lokaṃ upapannā’ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti. Yampi, sāriputta, tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti– ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā, te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā. Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ lokaṃ upapannā’ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti. Idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Puna caparaṃ, sāriputta, tathāgato āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati. Yampi, sāriputta, tathāgato āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati, idampi, sāriputta, tathāgatassa tathāgatabalaṃ hoti yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Imāni kho, sāriputta, dasa tathāgatassa tathāgatabalāni yehi balehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 149. “Yo kho maṃ, sāriputta, evaṃ jānantaṃ evaṃ passantaṃ evaṃ vadeyya– ‘natthi samaṇassa gotamassa uttarimanussadhammā alamariyañāṇadassanaviseso; takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānan’ti, taṃ, sāriputta, vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye. Seyyathāpi, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃ sampadamidaṃ, sāriputta, vadāmi. Taṃ vācaṃ appahāya, taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye.  
　　 150. “Cattārimāni, sāriputta, tathāgatassa vesārajjāni yehi vesārajjehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. Katamāni cattāri?  
　　 “‘Sammāsambuddhassa te paṭijānato ime dhammā anabhisambuddhā’ti. Tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti nimittametaṃ, sāriputta, na samanupassāmi. Etamahaṃ, sāriputta, nimittaṃ asamanupassanto khemappatto abhayappatto vesārajjappatto viharāmi.  
　　 “‘Khīṇāsavassa te paṭijānato ime āsavā aparikkhīṇā’ti. Tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti nimittametaṃ, sāriputta, na samanupassāmi. Etamahaṃ, sāriputta, nimittaṃ asamanupassanto khemappatto abhayappatto vesārajjappatto viharāmi.  
　　 “‘Ye kho pana te antarāyikā dhammā vuttā, te paṭisevato nālaṃ antarāyāyā’ti. Tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti nimittametaṃ, sāriputta, na samanupassāmi. Etamahaṃ, sāriputta, nimittaṃ asamanupassanto khemappatto abhayappatto vesārajjappatto viharāmi.  
　　 “‘Yassa kho pana te atthāya dhammo desito, so na niyyāti takkarassa sammā dukkhakkhayāyā’ti Tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatī’ti nimittametaṃ, sāriputta, na samanupassāmi. Etamahaṃ, sāriputta, nimittaṃ asamanupassanto khemappatto abhayappatto vesārajjappatto viharāmi.  
　　 “Imāni kho, sāriputta, cattāri tathāgatassa vesārajjāni yehi vesārajjehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.  
　　 “Yo kho maṃ, sāriputta, evaṃ jānantaṃ evaṃ passantaṃ evaṃ vadeyya– ‘natthi samaṇassa gotamassa uttarimanussadhammā alamariyañāṇadassanaviseso, takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānan’ti, taṃ, sāriputta, vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye. Seyyathāpi, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃ sampadamidaṃ, sāriputta, vadāmi. Taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye.  
　　 151. “Aṭṭha kho imā, sāriputta, parisā. Katamā aṭṭha? Khattiyaparisā, brāhmaṇaparisā, gahapatiparisā, samaṇaparisā, cātumahārājikaparisā, tāvatiṃsaparisā, māraparisā, brahmaparisā– imā kho, sāriputta, aṭṭha parisā. Imehi kho, sāriputta, catūhi vesārajjehi samannāgato tathāgato imā aṭṭha parisā upasaṅkamati ajjhogāhati. Abhijānāmi kho panāhaṃ, sāriputta, anekasataṃ khattiyaparisaṃ upasaṅkamitā. Tatrapi mayā sannisinnapubbañceva, sallapitapubbañca, sākacchā ca samāpajjitapubbā. Tatra vata maṃ bhayaṃ vā sārajjaṃ vā okkamissatīti nimittametaṃ, sāriputta, na samanupassāmi. Etamahaṃ, sāriputta, nimittaṃ asamanupassanto khemappatto abhayappatto vesārajjappatto viharāmi.  
　　 “Abhijānāmi kho panāhaṃ, sāriputta, anekasataṃ brāhmaṇaparisaṃ …pe… gahapatiparisaṃ… samaṇaparisaṃ… cātumahārājikaparisaṃ… tāvatiṃsaparisaṃ… māraparisaṃ… brahmaparisaṃ upasaṅkamitā. Tatrapi mayā sannisinnapubbañceva, sallapitapubbañca, sākacchā ca samāpajjitapubbā. Tatra vata maṃ bhayaṃ vā sārajjaṃ vā okkamissatīti nimittametaṃ, sāriputta na samanupassāmi. Etamahaṃ, sāriputta, nimittaṃ asamanupassanto khemappatto abhayappatto vesārajjappatto viharāmi.  
　　 “Yo kho maṃ, sāriputta, evaṃ jānantaṃ evaṃ passantaṃ evaṃ vadeyya– ‘natthi samaṇassa gotamassa uttarimanussadhammā alamariyañāṇadassanaviseso, takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānan’ti, taṃ, sāriputta, vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye. Seyyathāpi, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃ sampadamidaṃ, sāriputta, vadāmi. Taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye.  
　　 152. “Catasso kho imā, sāriputta, yoniyo. Katamā catasso? Aṇḍajā yoni, jalābujā yoni, saṃsedajā yoni, opapātikā yoni. Katamā ca, sāriputta, aṇḍajā yoni? Ye kho te, sāriputta, sattā aṇḍakosaṃ abhinibbhijja jāyanti– ayaṃ vuccati, sāriputta, aṇḍajā yoni. Katamā ca, sāriputta, jalābujā yoni? Ye kho te, sāriputta, sattā vatthikosaṃ abhinibbhijja jāyanti– ayaṃ vuccati, sāriputta, jalābujā yoni. Katamā ca, sāriputta, saṃsedajā yoni? Ye kho te, sāriputta, sattā pūtimacche vā jāyanti pūtikuṇape vā pūtikummāse vā candanikāye vā oḷigalle vā jāyanti– ayaṃ vuccati, sāriputta, saṃsedajā yoni. Katamā ca, sāriputta, opapātikā yoni? Devā, nerayikā, ekacce ca manussā, ekacce ca vinipātikā– ayaṃ vuccati, sāriputta, opapātikā yoni. Imā kho, sāriputta, catasso yoniyo.  
　　 “Yo kho maṃ, sāriputta, evaṃ jānantaṃ evaṃ passantaṃ evaṃ vadeyya– ‘natthi samaṇassa gotamassa uttarimanussadhammā alamariyañāṇadassanaviseso, takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānan’ti, taṃ, sāriputta, vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye. Seyyathāpi, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃ sampadamidaṃ, sāriputta, vadāmi. Taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye.  
　　 153. “Pañca kho imā, sāriputta, gatiyo. Katamā pañca? Nirayo, tiracchānayoni, pettivisayo, manussā, devā. Nirayañcāhaṃ, sāriputta, pajānāmi, nirayagāmiñca maggaṃ, nirayagāminiñca paṭipadaṃ; yathā paṭipanno ca kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati tañca pajānāmi. Tiracchānayoniñcāhaṃ, sāriputta, pajānāmi, tiracchānayonigāmiñca maggaṃ, tiracchānayonigāminiñca paṭipadaṃ; yathā paṭipanno ca kāyassa bhedā paraṃ maraṇā tiracchānayoniṃ upapajjati tañca pajānāmi. Pettivisayaṃ cāhaṃ, sāriputta, pajānāmi, pettivisayagāmiñca maggaṃ, pettivisayagāminiñca paṭipadaṃ; yathā paṭipanno ca kāyassa bhedā paraṃ maraṇā pettivisayaṃ upapajjati tañca pajānāmi. Manusse cāhaṃ, sāriputta, pajānāmi, manussalokagāmiñca maggaṃ manussalokagāminiñca paṭipadaṃ; yathā paṭipanno ca kāyassa bhedā paraṃ maraṇā manussesu upapajjati tañca pajānāmi. Deve cāhaṃ, sāriputta, pajānāmi, devalokagāmiñca maggaṃ, devalokagāminiñca paṭipadaṃ; yathā paṭipanno ca kāyassa bhedā paraṃ maraṇā sugatiṃ saggaṃ lokaṃ upapajjati tañca pajānāmi. Nibbānañcāhaṃ, sāriputta, pajānāmi, nibbānagāmiñca maggaṃ, nibbānagāminiñc paṭipadaṃ; yathā paṭipanno ca āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati tañca pajānāmi.  
　　 154. “Idhāhaṃ, sāriputta, ekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannaṃ, ekantadukkhā tibbā kaṭukā vedanā vedayamānaṃ. Seyyathāpi, sāriputta, aṅgārakāsu sādhikaporisā pūrā aṅgārānaṃ vītaccikānaṃ vītadhūmānaṃ. Atha puriso āgaccheyya ghammābhitatto ghammapareto kilanto tasito pipāsito ekāyanena maggena tameva aṅgārakāsuṃ paṇidhāya. Tamenaṃ cakkhumā puriso disvā evaṃ vadeyya– ‘tathāyaṃ bhavaṃ puriso paṭipanno tathā ca iriyati tañca maggaṃ samārūḷho, yathā imaṃyeva aṅgārakāsuṃ āgamissatī’ti Tamenaṃ passeyya aparena samayena tassā aṅgārakāsuyā patitaṃ, ekantadukkhā tibbā kaṭukā vedanā vedayamānaṃ. Evameva kho ahaṃ, sāriputta, idhekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho yathā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannaṃ, ekantadukkhā tibbā kaṭukā vedanā vedayamānaṃ.  
　　 “Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā tiracchānayoniṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā tiracchānayoniṃ upapannaṃ, dukkhā tibbā kaṭukā vedanā vedayamānaṃ. Seyyathāpi, sāriputta, gūthakūpo sādhikaporiso, pūro gūthassa. Atha puriso āgaccheyya ghammābhitatto ghammapareto kilanto tasito pipāsito ekāyanena maggena tameva gūthakūpaṃ paṇidhāya. Tamenaṃ cakkhumā puriso disvā evaṃ vadeyya– ‘tathāyaṃ bhavaṃ puriso paṭipanno tathā ca iriyati tañca maggaṃ samārūḷho yathā imaṃyeva gūthakūpaṃ āgamissatī’ti. Tamenaṃ passeyya aparena samayena tasmiṃ gūthakūpe patitaṃ, dukkhā tibbā kaṭukā vedanā vedayamānaṃ. Evameva kho ahaṃ, sāriputta, idhekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā tiracchānayoniṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā tiracchānayoniṃ upapannaṃ, dukkhā tibbā kaṭukā vedanā vedayamānaṃ.  
　　 “Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā pettivisayaṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā pettivisayaṃ upapannaṃ, dukkhabahulā vedanā vedayamānaṃ. Seyyathāpi, sāriputta, rukkho visame bhūmibhāge jāto tanupattapalāso kabaracchāyo Atha puriso āgaccheyya ghammābhitatto ghammapareto kilanto tasito pipāsito ekāyanena maggena tameva rukkhaṃ paṇidhāya. Tamenaṃ cakkhumā puriso disvā evaṃ vadeyya– ‘tathāyaṃ bhavaṃ puriso paṭipanno tathā ca iriyati tañca maggaṃ samārūḷho, yathā imaṃyeva rukkhaṃ āgamissatī’ti. Tamenaṃ passeyya aparena samayena tassa rukkhassa chāyāya nisinnaṃ vā nipannaṃ vā dukkhabahulā vedanā vedayamānaṃ. Evameva kho ahaṃ, sāriputta, idhekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā pettivisayaṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā pettivisayaṃ upapannaṃ, dukkhabahulā vedanā vedayamānaṃ.  
　　 “Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho yathā kāyassa bhedā paraṃ maraṇā manussesu upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā manussesu upapannaṃ, sukhabahulā vedanā vedayamānaṃ. Seyyathāpi, sāriputta, rukkho same bhūmibhāge jāto bahalapattapalāso sandacchāyo. Atha puriso āgaccheyya ghammābhitatto ghammapareto kilanto tasito pipāsito ekāyanena maggena tameva rukkhaṃ paṇidhāya. Tamenaṃ cakkhumā puriso disvā evaṃ vadeyya– ‘tathāyaṃ bhavaṃ puriso paṭipanno tathā ca iriyati tañca maggaṃ samārūḷho, yathā imameva rukkhaṃ āgamissatī’ti. Tamenaṃ passeyya aparena samayena tassa rukkhassa chāyāya nisinnaṃ vā nipannaṃ vā sukhabahulā vedanā vedayamānaṃ. Evameva kho ahaṃ, sāriputta, idhekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho yathā kāyassa bhedā paraṃ maraṇā manussesu upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā manussesu upapannaṃ, sukhabahulā vedanā vedayamānaṃ.  
　　 “Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā sugatiṃ saggaṃ lokaṃ upapajjissatī’ti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā sugatiṃ saggaṃ lokaṃ upapannaṃ, ekantasukhā vedanā vedayamānaṃ. Seyyathāpi, sāriputta, pāsādo, tatrāssa kūṭāgāraṃ ullittāvalittaṃ nivātaṃ phusitaggaḷaṃ pihitavātapānaṃ. Tatrāssa pallaṅko gonakatthato paṭikatthato paṭalikatthato kadalimigapavarapaccattharaṇo sa-uttaracchado ubhatolohitakūpadhāno. Atha puriso āgaccheyya ghammābhitatto ghammapareto kilanto tasito pipāsito ekāyanena maggena tameva pāsādaṃ paṇidhāya. Tamenaṃ cakkhumā puriso disvā evaṃ vadeyya– ‘tathāyaṃ bhavaṃ puriso paṭipanno tathā ca iriyati tañca maggaṃ samārūḷho, yathā imaṃyeva pāsādaṃ āgamissatī’ti. Tamenaṃ passeyya aparena samayena tasmiṃ pāsāde tasmiṃ kūṭāgāre tasmiṃ pallaṅke nisinnaṃ vā nipannaṃ vā ekantasukhā vedanā vedayamānaṃ. Evameva kho ahaṃ, sāriputta, idhekaccaṃ puggalaṃ evaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho yathā kāyassa bhedā paraṃ maraṇā sugatiṃ saggaṃ lokaṃ upapajjissatīti. Tamenaṃ passāmi aparena samayena dibbena cakkhunā visuddhena atikkantamānusakena kāyassa bhedā paraṃ maraṇā sugatiṃ saggaṃ lokaṃ upapannaṃ, ekantasukhā vedanā vedayamānaṃ.  
　　 “Idha panāhaṃ, sāriputta, ekaccaṃ puggalaṃ cetasā ceto paricca pajānāmi– tathāyaṃ puggalo paṭipanno tathā ca iriyati tañca maggaṃ samārūḷho, yathā āsavānaṃ khayā anāsaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharissatīti. Tamenaṃ passāmi aparena samayena āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharantaṃ, ekantasukhā vedanā vedayamānaṃ. Seyyathāpi, sāriputta, pokkharaṇī acchodakā sātodakā sītodakā setakā supatitthā ramaṇīyā. Avidūre cassā tibbo vanasaṇḍo. Atha puriso āgaccheyya ghammābhitatto ghammapareto kilanto tasito pipāsito ekāyanena maggena tameva pokkharaṇiṃ paṇidhāya. Tamenaṃ cakkhumā puriso disvā evaṃ vadeyya– ‘tathā bhavaṃ puriso paṭipanno tathā ca iriyati tañca maggaṃ samārūḷho, yathā imaṃyeva pokkharaṇiṃ āgamissatī’ti. Tamenaṃ passeyya aparena samayena taṃ pokkharaṇiṃ ogāhetvā nhāyitvā ca pivitvā ca sabbadarathakilamathapariḷāhaṃ paṭippassambhetvā paccuttaritvā tasmiṃ vanasaṇḍe nisinnaṃ vā nipannaṃ vā, ekantasukhā vedanā vedayamānaṃ. Evameva kho ahaṃ, sāriputta, idhekaccaṃ puggalaṃ evaṃ cetasā ceto paricca pajānāmi – tathāyaṃ puggalo paṭipanno tathā ca iriyati tañca maggaṃ samārūḷho, yathā āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharissatī’ti. Tamenaṃ passāmi aparena samayena āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharantaṃ, ekantasukhā vedanā vedayamānaṃ. Imā kho, sāriputta, pañca gatiyo.  
　　 “Yo kho maṃ, sāriputta, evaṃ jānantaṃ evaṃ passantaṃ evaṃ vadeyya– ‘natthi samaṇassa gotamassa uttarimanussadhammā alamariyañāṇadassanaviseso; takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānan’ti taṃ, sāriputta, vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye. Seyyathāpi, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃ sampadamidaṃ, sāriputta, vadāmi ‘taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye’.  
　　 155. “Abhijānāmi kho panāhaṃ, sāriputta, caturaṅgasamannāgataṃ brahmacariyaṃ caritā – tapassī sudaṃ homi paramatapassī, lūkho sudaṃ homi paramalūkho, jegucchī sudaṃ homi paramajegucchī, pavivitto sudaṃ homi paramapavivitto Tatrāssu me idaṃ, sāriputta, tapassitāya hoti– acelako homi muttācāro hatthāpalekhano, na ehibhaddantiko na tiṭṭhabhaddantiko; nābhihaṭaṃ na uddissakataṃ na nimantanaṃ sādiyāmi. So na kumbhimukhā paṭiggaṇhāmi, na kaḷopimukhā paṭiggaṇhāmi, na eḷakamantaraṃ, na daṇḍamantaraṃ, na musalamantaraṃ, na dvinnaṃ bhuñjamānānaṃ, na gabbhiniyā, na pāyamānāya, na purisantaragatāya, na saṅkittīsu, na yattha sā upaṭṭhito hoti, na yattha makkhikā saṇḍasaṇḍacārinī; na macchaṃ na maṃsaṃ na suraṃ na merayaṃ na thusodakaṃ pivāmi; so ekāgāriko vā homi ekālopiko, dvāgāriko vā homi dvālopiko …pe… sattāgāriko vā homi sattālopiko; ekissāpi dattiyā yāpemi, dvīhipi dattīhi yāpemi …pe… sattahipi dattīhi yāpemi; ekāhikampi āhāraṃ āhāremi, dvīhikampi āhāraṃ āhāremi …pe… sattāhikampi āhāraṃ āhāremi; iti evarūpaṃ addhamāsikampi pariyāyabhattabhojanānuyogamanuyutto viharāmi.  
　　 “So sākabhakkho vā homi, sāmākabhakkho vā homi, nīvārabhakkho vā homi, daddulabhakkho vā homi, haṭabhakkho vā homi, kaṇabhakkho vā homi, ācāmabhakkho vā homi piññākabhakkho vā homi, tiṇabhakkho vā homi, gomayabhakkho vā homi, vanamūlaphalāhāro yāpemi pavattaphalabhojī.  
　　 “So sāṇānipi dhāremi, masāṇānipi dhāremi, chavadussānipi dhāremi, paṃsukūlānipi dhāremi, tirīṭānipi dhāremi, ajinampi dhāremi, ajinakkhipampi dhāremi, kusacīrampi dhāremi, vākacīrampi dhāremi, phalakacīrampi dhāremi, kesakambalampi dhāremi, vāḷakambalampi dhāremi, ulūkapakkhampi dhāremi; kesamassulocakopi homi kesamassulocanānuyogamanuyutto; ubbhaṭṭhakopi homi āsanapaṭikkhitto; ukkuṭikopi homi ukkuṭikappadhānamanuyutto; kaṇṭakāpassayikopi homi kaṇṭakāpassaye seyyaṃ kappemi; sāyatatiyakampi udakorohanānuyogamanuyutto viharāmi– iti evarūpaṃ anekavihitaṃ kāyassa ātāpanaparitāpanānuyogamanuyutto viharāmi. Idaṃsu me, sāriputta, tapassitāya hoti.  
　　 156. “Tatrāssu me idaṃ, sāriputta, lūkhasmiṃ hoti – nekavassagaṇikaṃ rajojallaṃ kāye sannicitaṃ hoti papaṭikajātaṃ. Seyyathāpi, sāriputta, tindukakhāṇu nekavassagaṇiko sannicito hoti papaṭikajāto, evamevāssu me, sāriputta, nekavassagaṇikaṃ rajojallaṃ kāye sannicitaṃ hoti papaṭikajātaṃ. Tassa mayhaṃ, sāriputta, na evaṃ hoti– ‘aho vatāhaṃ imaṃ rajojallaṃ pāṇinā parimajjeyyaṃ, aññe vā pana me imaṃ rajojallaṃ pāṇinā parimajjeyyun’ti. Evampi me, sāriputta na hoti. Idaṃsu me, sāriputta, lūkhasmiṃ hoti.  
　　 “Tatrāssu me idaṃ, sāriputta, jegucchismiṃ hoti– so kho ahaṃ, sāriputta, satova abhikkamāmi, satova paṭikkamāmi, yāva udakabindumhipi me dayā paccupaṭṭhitā hoti– ‘māhaṃ khuddake pāṇe visamagate saṅghātaṃ āpādesin’ti. Idaṃsu me, sāriputta, jegucchismiṃ hoti.  
　　 “Tatrāssu me idaṃ, sāriputta, pavivittasmiṃ hoti– so kho ahaṃ, sāriputta, aññataraṃ araññāyatanaṃ ajjhogāhetvā viharāmi. Yadā passāmi gopālakaṃ vā pasupālakaṃ vā tiṇahārakaṃ vā kaṭṭhahārakaṃ vā vanakammikaṃ vā, vanena vanaṃ gahanena gahanaṃ ninnena ninnaṃ thalena thalaṃ saṃpatāmi. Taṃ kissa hetu? Mā maṃ te addasaṃsu ahañca mā te addasanti. Seyyathāpi, sāriputta, āraññako mago manusse disvā vanena vanaṃ gahanena gahanaṃ ninnena ninnaṃ thalena thalaṃ saṃpatati, evameva kho ahaṃ, sāriputta, yadā passāmi gopālakaṃ vā pasupālakaṃ vā tiṇahārakaṃ vā kaṭṭhahārakaṃ vā vanakammikaṃ vā vanena vanaṃ gahanena gahanaṃ ninnena ninnaṃ thalena thalaṃ saṃpatāmi. Taṃ kissa hetu? Mā maṃ te addasaṃsu ahañca mā te addasanti. Idaṃsu me, sāriputta, pavivittasmiṃ hoti.  
　　 “So kho ahaṃ, sāriputta, ye te goṭṭhā paṭṭhitagāvo apagatagopālakā, tattha catukkuṇḍiko upasaṅkamitvā yāni tāni vacchakānaṃ taruṇakānaṃ dhenupakānaṃ gomayāni tāni sudaṃ āhāremi. Yāvakīvañca me sāriputta, sakaṃ muttakarīsaṃ apariyādinnaṃ hoti, sakaṃyeva sudaṃ muttakarīsaṃ āhāremi. Idaṃsu me, sāriputta, mahāvikaṭabhojanasmiṃ hoti.  
　　 157. “So kho ahaṃ, sāriputta, aññataraṃ bhiṃsanakaṃ vanasaṇḍaṃ ajjhogāhetvā viharāmi. Tatrāssudaṃ, sāriputta, bhiṃsanakassa vanasaṇḍassa bhiṃsanakatasmiṃ hoti– yo koci avītarāgo taṃ vanasaṇḍaṃ pavisati, yebhuyyena lomāni haṃsanti. So kho ahaṃ, sāriputta, yā tā rattiyo sītā hemantikā antaraṭṭhakā himapātasamayā tathārūpāsu rattīsu rattiṃ abbhokāse viharāmi, divā vanasaṇḍe; gimhānaṃ pacchime māse divā abbhokāse viharāmi, rattiṃ vanasaṇḍe. Apissu maṃ, sāriputta, ayaṃ anacchariyagāthā paṭibhāsi pubbe assutapubbā–  
　　 “Sotatto sosinno ceva, eko bhiṃsanake vane.  
　　 Naggo na caggimāsīno, esanāpasuto munī”ti.  
　　 “So kho ahaṃ, sāriputta, susāne seyyaṃ kappemi chavaṭṭhikāni upadhāya. Apissu maṃ, sāriputta, gāmaṇḍalā upasaṅkamitvā oṭṭhubhantipi, omuttentipi, paṃsukenapi okiranti, kaṇṇasotesupi salākaṃ pavesenti. Na kho panāhaṃ, sāriputta, abhijānāmi tesu pāpakaṃ cittaṃ uppādetā. Idaṃsu me, sāriputta, upekkhāvihārasmiṃ hoti.  
　　 158. “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘āhārena suddhī’ti. Te evamāhaṃsu– ‘kolehi yāpemā’ti. Te kolampi khādanti, kolacuṇṇampi khādanti, kolodakampi pivanti– anekavihitampi kolavikatiṃ paribhuñjanti. Abhijānāmi kho panāhaṃ, sāriputta, ekaṃyeva kolaṃ āhāraṃ āhāritā. Siyā kho pana te, sāriputta, evamassa– ‘mahā nūna tena samayena kolo ahosī’ti. Na kho panetaṃ, sāriputta, evaṃ daṭṭhabbaṃ. Tadāpi etaparamoyeva kolo ahosi seyyathāpi etarahi. Tassa mayhaṃ, sāriputta, ekaṃyeva kolaṃ āhāraṃ āhārayato adhimattakasimānaṃ patto kāyo hoti. Seyyathāpi nāma āsītikapabbāni vā kāḷapabbāni vā, evamevassu me aṅgapaccaṅgāni bhavanti tāyevappāhāratāya. Seyyathāpi nāma oṭṭhapadaṃ, evamevassu me ānisadaṃ hoti tāyevappāhāratāya. Seyyathāpi nāma vaṭṭanāvaḷī, evamevassu me piṭṭhikaṇṭako unnatāvanato hoti tāyevappāhāratāya. Seyyathāpi nāma jarasālāya gopānasiyo oluggaviluggā bhavanti, evamevassu me phāsuḷiyo oluggaviluggā bhavanti tāyevappāhāratāya. Seyyathāpi nāma gambhīre udapāne udakatārakā gambhīragatā okkhāyikā dissanti, evamevassu me akkhikūpesu akkhitārakā gambhīragatā okkhāyikā dissanti tāyevappāhāratāya. Seyyathāpi nāma tittakālābu-āmakacchinno vātātapena saṃphuṭito hoti sammilāto, evamevassu me sīsacchavi saṃphuṭitā hoti sammilātā tāyevappāhāratāya. So kho ahaṃ, sāriputta, ‘udaracchaviṃ parimasissāmī’ti piṭṭhikaṇṭakaṃyeva pariggaṇhāmi, ‘piṭṭhikaṇṭakaṃ parimasissāmī’ti udaracchaviṃyeva pariggaṇhāmi, yāvassu me, sāriputta, udaracchavi piṭṭhikaṇṭakaṃ allīnā hoti tāyevappāhāratāya. So kho ahaṃ, sāriputta, ‘vaccaṃ vā muttaṃ vā karissāmī’ti tattheva avakujjo papatāmi tāyevappāhāratāya. So kho ahaṃ, sāriputta, tameva kāyaṃ assāsento pāṇinā gattāni anomajjāmi. Tassa mayhaṃ, sāriputta, pāṇinā gattāni anomajjato pūtimūlāni lomāni kāyasmā patanti tāyevappāhāratāya.  
　　 159. “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘āhārena suddhī’ti. Te evamāhaṃsu– ‘muggehi yāpema …pe… tilehi yāpema …pe… taṇḍulehi yāpemā’ti. Te taṇḍulampi khādanti, taṇḍulacuṇṇampi khādanti, taṇḍulodakampi pivanti– anekavihitampi taṇḍulavikatiṃ paribhuñjanti. Abhijānāmi kho panāhaṃ, sāriputta, ekaṃyeva taṇḍulaṃ āhāraṃ āhāritā. Siyā kho pana te, sāriputta, evamassa– ‘mahā nūna tena samayena taṇḍulo ahosī’ti. Na kho panetaṃ, sāriputta, evaṃ daṭṭhabbaṃ. Tadāpi etaparamoyeva taṇḍulo ahosi seyyathāpi etarahi. Tassa mayhaṃ, sāriputta, ekaṃyeva taṇḍulaṃ āhāraṃ āhārayato adhimattakasimānaṃ patto kāyo hoti. Seyyathāpi nāma āsītikapabbāni vā kāḷapabbāni vā, evamevassu me aṅgapaccaṅgāni bhavanti tāyevappāhāratāya. Seyyathāpi nāma oṭṭhapadaṃ, evamevassu me ānisadaṃ hoti tāyevappāhāratāya. Seyyathāpi nāma vaṭṭanāvaḷī, evamevassu me piṭṭhikaṇṭako unnatāvanato hoti tāyevappāhāratāya. Seyyathāpi nāma jarasālāya gopānasiyo oluggaviluggā bhavanti, evamevassu me phāsuḷiyo oluggaviluggā bhavanti tāyevappāhāratāya. Seyyathāpi nāma gambhīre udapāne udakatārakā gambhīragatā okkhāyikā dissanti, evamevassu me akkhikūpesu akkhitārakā gambhīragatā okkhāyikā dissanti tāyevappāhāratāya. Seyyathāpi nāma tittakālābu āmakacchinno vātātapena saṃphuṭito hoti sammilāto, evamevassu me sīsacchavi saṃphuṭitā hoti sammilātā tāyevappāhāratāya. So kho ahaṃ, sāriputta, ‘udaracchaviṃ parimasissāmī’ti piṭṭhikaṇṭakaṃyeva pariggaṇhāmi, ‘piṭṭhikaṇṭakaṃ parimasissāmī’ti udaracchaviṃyeva pariggaṇhāmi. Yāvassu me, sāriputta, udaracchavi piṭṭhikaṇṭakaṃ allīnā hoti tāyevappāhāratāya. So kho ahaṃ, sāriputta, ‘vaccaṃ vā muttaṃ vā karissāmī’ti tattheva avakujjo papatāmi tāyevappāhāratāya. So kho ahaṃ, sāriputta, tameva kāyaṃ assāsento pāṇinā gattāni anomajjāmi. Tassa mayhaṃ, sāriputta, pāṇinā gattāni anomajjato pūtimūlāni lomāni kāyasmā patanti tāyevappāhāratāya.  
　　 “Tāyapi kho ahaṃ, sāriputta, iriyāya tāya paṭipadāya tāya dukkarakārikāya nājjhagamaṃ uttariṃ manussadhammā alamariyañāṇadassanavisesaṃ. Taṃ kissa hetu? Imissāyeva ariyāya paññāya anadhigamā, yāyaṃ ariyā paññā adhigatā ariyā niyyānikā, niyyāti takkarassa sammā dukkhakkhayāya.  
　　 160. “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘saṃsārena suddhī’ti. Na kho pana so, sāriputta, saṃsāro sulabharūpo yo mayā asaṃsaritapubbo iminā dīghena addhunā, aññatra suddhāvāsehi devehi. Suddhāvāse cāhaṃ, sāriputta, deve saṃsareyyaṃ, nayimaṃ lokaṃ punarāgaccheyyaṃ.  
　　 “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘upapattiyā suddhī’ti. Na kho pana sā, sāriputta upapatti sulabharūpā yā mayā anupapannapubbā iminā dīghena addhunā, aññatra suddhāvāsehi devehi. Suddhāvāse cāhaṃ, sāriputta, deve upapajjeyyaṃ, nayimaṃ lokaṃ punarāgaccheyyaṃ.  
　　 “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘āvāsena suddhī’ti. Na kho pana so, sāriputta, āvāso sulabharūpo yo mayā anāvuṭṭhapubbo iminā dīghena addhunā, aññatra suddhāvāsehi devehi. Suddhāvāse cāhaṃ, sāriputta, deve āvaseyyaṃ, nayimaṃ lokaṃ punarāgaccheyyaṃ.  
　　 “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘yaññena suddhī’ti. Na kho pana so, sāriputta, yañño sulabharūpo yo mayā ayiṭṭhapubbo iminā dīghena addhunā, tañca kho raññā vā satā khattiyena muddhāvasittena brāhmaṇena vā mahāsālena.  
　　 “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘aggiparicariyāya suddhī’ti. Na kho pana so, sāriputta, aggi sulabharūpo yo mayā apariciṇṇapubbo iminā dīghena addhunā, tañca kho raññā vā satā khattiyena muddhāvasittena brāhmaṇena vā mahāsālena.  
　　 161. “Santi kho pana, sāriputta, eke samaṇabrāhmaṇā evaṃvādino evaṃdiṭṭhino– ‘yāvadevāyaṃ bhavaṃ puriso daharo hoti yuvā susukāḷakeso bhadrena yobbanena samannāgato paṭhamena vayasā tāvadeva paramena paññāveyyattiyena samannāgato hoti. Yato ca kho ayaṃ bhavaṃ puriso jiṇṇo hoti vuddho mahallako addhagato vayo-anuppatto, āsītiko vā nāvutiko vā vassasatiko vā jātiyā, atha tamhā paññāveyyattiyā, parihāyatī’ti. Na kho panetaṃ, sāriputta evaṃ daṭṭhabbaṃ. Ahaṃ kho pana, sāriputta, etarahi jiṇṇo vuddho mahallako addhagato vayo-anuppatto, āsītiko me vayo vattati. Idha me assu, sāriputta, cattāro sāvakā vassasatāyukā vassasatajīvino, paramāya satiyā ca gatiyā ca dhitiyā ca samannāgatā paramena ca paññāveyyattiyena. Seyyathāpi, sāriputta, daḷhadhammā dhanuggaho sikkhito katahattho katūpāsano lahukena asanena appakasireneva tiriyaṃ tālacchāyaṃ atipāteyya, evaṃ adhimattasatimanto evaṃ adhimattagatimanto evaṃ adhimattadhitimanto evaṃ paramena paññāveyyattiyena samannāgatā. Te maṃ catunnaṃ satipaṭṭhānānaṃ upādāyupādāya pañhaṃ puccheyyuṃ, puṭṭho puṭṭho cāhaṃ tesaṃ byākareyyaṃ, byākatañca me byākatato dhāreyyuṃ, na ca maṃ dutiyakaṃ uttari paṭipuccheyyuṃ. Aññatra asitapītakhāyitasāyitā aññatra uccārapassāvakammā, aññatra niddākilamathapaṭivinodanā apariyādinnāyevassa, sāriputta, tathāgatassa dhammadesanā, apariyādinnaṃyevassa tathāgatassa dhammapadabyañjanaṃ, apariyādinnaṃyevassa tathāgatassa pañhapaṭibhānaṃ Atha me te cattāro sāvakā vassasatāyukā vassasatajīvino vassasatassa accayena kālaṃ kareyyuṃ. Mañcakena cepi maṃ, sāriputta, pariharissatha, nevatthi tathāgatassa paññāveyyattiyassa aññathattaṃ. Yaṃ kho taṃ, sāriputta, sammā vadamāno vadeyya– ‘asammohadhammo satto loke uppanno bahujanahitāya bahujanasukhāya lokānukampāya atthāya hitāya sukhāya devamanussānan’ti, mameva taṃ sammā vadamāno vadeyya ‘asammohadhammo satto loke uppanno bahujanahitāya bahujanasukhāya lokānukampāya atthāya hitāya sukhāya devamanussānan’”ti.  
　　 162. Tena kho pana samayena āyasmā nāgasamālo bhagavato piṭṭhito ṭhito hoti bhagavantaṃ bījayamāno. Atha kho āyasmā nāgasamālo bhagavantaṃ etadavoca– “acchariyaṃ, bhante, abbhutaṃ, bhante! Api hi me, bhante, imaṃ dhammapariyāyaṃ sutvā lomāni haṭṭhāni. Konāmo ayaṃ, bhante, dhammapariyāyo”ti? “Tasmātiha tvaṃ, nāgasamāla, imaṃ dhammapariyāyaṃ lomahaṃsanapariyāyo tveva naṃ dhārehī”ti.  
　　 Idamavoca bhagavā. Attamano āyasmā nāgasamālo bhagavato bhāsitaṃ abhinandīti.  
　　 Mahāsīhanādasuttaṃ niṭṭhitaṃ dutiyaṃ.



